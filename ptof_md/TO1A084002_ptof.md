# Contenuto PTOF: TO1A084002_PTOF.pdf

## Pagina 1

0
0
Scuola dell’Infanzia Paritaria Santa Rita
Via G. Vernazza, 41 – 10136 Torino – Tel. 011.396201 – scuolamaterna@srita.it – www.srita.it/scuola-materna

## Piano Triennale Dell’Offerta Formativa

“La massima parte di ciò che veramente
mi serve sapere su come vivere,
cosa fare e in che modo comportarmi l’ho imparata all’asilo.
La saggezza non si trova al vertice
della montagna degli studi superiori,
bensì nei castelli di sabbia del giardino dell’infanzia”
Robert Fulghum

---

## Pagina 2

1

## Indice


## Premessa

2

## Alcuni Tratti Della Storia Della Scuola

3

## I Pilastri Dell'Azione Educativa

4

## Principi Ispiratori

5

## Risorse

6

## Le Risorse Sul Territorio

7

## Proposta Formativa Della Scuola

8

## L'Insegnamento Della Religione Cattolica (Irc)

9

## L'Organizzazione Delle Sezioni

10

## Sezioni E Spazi

11

## Obiettivi Specifici Di Apprendimento

14

## Progetto Educativo

15

## Ampliamento Dell'Offerta Formativa

19

## Organizzazione Del Tempo Scuola

21

## Inserimento

22

## Rapporti Scuola/Famiglia

22

## Continuità Educativa

23

## Valutazione

25

## Formazione Del Personale

25

## Gli Organi Collegiali

26

## Gestione Dell'Unità Scolastica Autonoma

28

---

## Pagina 3

2

## Premessa

Il Piano Triennale dell'Offerta formativa (P.T.O.F.) è il documento espressivo
dell'identità della scuola che declina operativamente le scelte antropologiche ed
educative di fondo descritte nei documenti costitutivi quali lo statuto dell'ente e il
Progetto educativo.
La sua redazione si richiama alle norme rappresentate dal D.P.R. 8 marzo 1999 n.275
"Regolamento recante norme in materia di autonomia delle istituzioni scolastiche, ai
sensi dell'art. 21 della legge 15 marzo 1997, n. 59", dalla Legge 10 marzo 2000 n. 62 art.
3 "Norme per la parità scolastica e disposizioni sul diritto allo studio e all'istruzione",
dalla Legge 13 luglio 2015 n. 107 art. 1 comma 1, 2, 3 e 14 "Riforma del sistema nazionale
di istruzione e formazione e delega per il riordino delle disposizioni legislative vigenti",
dal Decreto del MIUR 16 novembre 2012, n. 254 "Regolamento recante indicazioni
nazionali per il curricolo della scuola dell'infanzia e del primo ciclo d'istruzione, a norma
dell'articolo 1, comma 4, del decreto del Presidente della Repubblica 20 marzo 2009, n.
89".
Nella nuova redazione per il triennio in corso si è tenuto conto in particolare dal Decreto
Legislativo 13 aprile 2017, n. 65 "Istituzione del sistema integrato di educazione e di
istruzione dalla nascita sino a sei anni, a norma dell'articolo 1, commi 180 e 181, lettera
e), della legge 13 luglio 2015, n. 107".
Il PTOF contiene le scelte relative al metodo educativo e all'offerta formativa
esplicitate attraverso la progettazione curricolare, extracurricolare ed organizzativa.
Il documento è elaborato dal Collegio Docenti sulla base degli indirizzi generali per le
attività della scuola ed è strutturato in maniera da adeguarsi nel tempo, attraverso
l'aggiornamento delle sue parti in relazione all'esplicitarsi di nuove esigenze educative e
formative, di nuove esigenze del contesto e di nuove normative.
L'attuale stesura del P.T.O.F. ha valore per il periodo 2025 - 2028.
Esso sarà aggiornato e integrato dal Consiglio di Amministrazione ogni singolo anno
scolastico del triennio con le indicazioni del Collegio Docenti.
La pubblicizzazione del documento è fatta attraverso la presentazione ai genitori all'atto
dell'iscrizione con sottoscrizione all'atto della consegna e pubblicazione sul sito della
scuola.
Il P.T.O.F. della scuola dell'infanzia Santa Rita sintetizza quindi, le indicazioni
organizzative e gestionali e le finalità educative e didattiche progettate per le esigenze
del territorio cui offre il suo servizio.

---

## Pagina 4

3

## Alcuni Tratti Della Storia Della Scuola

La scuola dell’Infanzia parrocchiale “Santa Rita” è situata in Torino, nell’omonimo
quartiere facilmente raggiungibile con i mezzi pubblici.
È stata fondata il 4 novembre 1941 nel “villaggio degli sfrattati” (case basse) di via
Tripoli 82.
Nel 1949 la Scuola materna fu trasferita, per volere del Canonico Giovanni Baloire, in
via Vernazza 41; nel 1951 si inaugurò la nuova Casa.
La trasformazione della società e della cultura ha richiesto alla scuola grandi
cambiamenti. Fino a pochi anni fa, il quartiere di S. Rita era strettamente legato alla
presenza della FIAT, i cui operai ed impiegati trovavano nel quartiere un’abitazione
comoda e vicina alla fabbrica. Attualmente si sta assistendo ad un incremento
demografico di persone provenienti dai paesi europei ed extraeuropei; la scuola è
quindi aperta ad accogliere anche i bambini di differenti etnie e/o religioni.
I locali sono di proprietà della Parrocchia Santa Rita
indicata come Ente Gestore che ne cura la gestione
attraverso il Comitato di Gestione. Attualmente il
parroco, legale rappresentante, è Mons. Mauro
Rivella.
La Scuola è gestita dal Comitato di Gestione che
provvede alla manutenzione e alla funzionalità degli
ambienti e delle attrezzature affinché rispondano
sempre più alle esigenze dei tempi. Ogni problematica economica viene presa in
considerazione dalla Commissione Affari Economici della parrocchia, ente gestore.
La Scuola dell’Infanzia Santa Rita è:
• Cattolica, riconosciuta come “soggetto ecclesiale”, luogo di promozione umana,
di evangelizzazione, di azione pastorale con i bambini e le famiglie, in cui si
integrano fede, cultura e vita.
• Cattolica Parrocchiale, regolarmente autorizzata dalle competenti autorità
scolastiche statali.
• Paritaria, dal 2000, appartiene alla Circoscrizione 2 della città di Torino.
La Scuola agisce secondo la propria autonomia mantenendo contatti con le istituzioni
scolastiche del territorio e con l’U.S.R. della Regione Piemonte.
È, inoltre, associata alla F.I.S.M. (Federazione Italiana Scuole Materne), organismo di
ispirazione cristiana; ne condivide le proposte di aggiornamento culturale e pedagogico
e ne valorizza le indicazioni sperimentali.

---

## Pagina 5

4

## I Pilastri Dell'Azione Educativa

Un'esperienza educativa inizia, si sviluppa e si compie dentro e attraverso una trama di
relazioni significative che caratterizza l'ambiente di vita della persona. ln questa trama
relazionale gli adulti, dalla coscienza della loro identità e della bontà dell'esperienza che
stanno vivendo, si offrono ai bambini come "guida attenta e discreta" nel cammino di
crescita. I bambini si aprono "all'avventura della conoscenza" di sé e del mondo, sicuri
di potersi affidare ad una compagnia di persone mature. ln questa prospettiva, la scuola
si affianca ai genitori e, nella condivisione della loro responsabilità primaria e
originale, sviluppa la proposta educativa nella fedeltà alla sua originalità e alla dignità
della persona del bambino.
La scuola dell’infanzia si rivolge a tutte le bambine e i bambini dai tre ai sei anni di età
ed è la risposta al loro diritto all’educazione e alla cura, in coerenza con i principi di
pluralismo culturale ed istituzionale presenti nella Costituzione della Repubblica, nella
Convenzione sui diritti dell’infanzia e dell’adolescenza e nei documenti dell’Unione
Europea.
Essa si pone la finalità di promuovere nei bambini:
• Lo sviluppo dell’identità significa vivere serenamente tutte le dimensioni del
proprio io, stare bene, essere rassicurati nella molteplicità del proprio fare e
sentire. Imparare a conoscersi e ad essere riconosciuti come persona unica ed
irripetibile sentendosi sicuri in un ambiente sociale allargato.
• Lo sviluppo dell’autonomia vuol dire a avere fiducia in sé e fidarsi degli altri.
Provare soddisfazione nel fare da sé e saper chiedere aiuto o poter esprimere
insoddisfazione e frustrazione elaborando progressivamente risposte e
strategie. Inoltre, il bambino impara ad esprimere le proprie emozioni ed
opinioni, ad operare scelte e ad assumere comportamenti sempre più
consapevoli.
• L’acquisizione delle competenze indica giocare, muoversi, manipolare,
curiosare, domandare, imparare a riflettere sull’esperienza attraverso
l’esplorazione, l’osservazione e il confronto tra proprietà, quantità,
caratteristiche e fatti. Il bambino impara ad ascoltare, a comprendere narrazioni
e discorsi, per poi saperle tradurre, condividere e ripetere con diversi linguaggi
(verbali e non verbali) tra cui simulazioni e giochi di ruolo.
• Avvio alla cittadinanza significa promuovere esperienze significative che
consentano di apprendere il concreto prendersi cura di se stesso, degli altri
e dell’ambiente, che favoriscano forme di cooperazione e di solidarietà.
Tali finalità sono perseguite attraverso l’organizzazione di un ambiente di vita, di
relazioni e di apprendimento di qualità, garantito dalla professionalità degli
operatori e dal dialogo sociale ed educativo con le famiglie e con la comunità.

---

## Pagina 6

5

## Principi Ispiratori

La Scuola dell'infanzia è una risposta ai diritti del bambino riconosciuti:
dalla Costituzione Italiana (art. 33); dalla Convenzione Internazionale dei Diritti del
bambino (ONU 20/11/1989); dalla legge istitutiva della Scuola Materna statale (L. 444
del 18/03/1968); dagli orientamenti (DM del 03/06/1991); dalla legge sul riordino dei
cicli scolastici (L. 30 del 10/02/2000); dal nuovo Sistema di Istruzione e Formazione
(legge 28 marzo 2003).
La Scuola dell'Infanzia è quindi:
• vera e propria istituzione educativa;
• luogo di vita e ambiente scolastico,
• primo grado del sistema scolastico.
ln quanto scuola cattolica, la Scuola dell'infanzia "Santa Rita", è riconosciuta "soggetto
ecclesiale", luogo di promozione umana, di evangelizzazione, di azione pastorale con i
bambini e le famiglie, in cui si integrano fede - cultura - vita.
La scuola è stata riconosciuta paritaria ai sensi della legge n. 62 del 10 marzo 2000 agisce
secondo la propria autonomia mantenendo contatti con le istituzioni scolastiche del
territorio e con il M.I.U.R della Regione Piemonte.
ln riferimento alla Carta dei Servizi, la Scuola dell'infanzia "S. Rita" si attiene ai seguenti
principi:
• UGUAGLIANZA: la suddetta scuola è aperta ed accoglie tutti coloro che la
scelgono, senza distinzione di credo religioso, lingua, opinione politica,
condizione socioeconomica e psico-fisica; queste ultime vanno subordinate alla
effettiva possibilità di accoglienza e di integrazione, supportate da adeguate
opportunità educative e strutturali, vagliate dal Comitato di Gestione e dal
Consiglio della Scuola e in stretta collaborazione con i servizi sociosanitari degli
enti locali.
• EDUCAZIONE ALLA CIVILE CONVIVENZA DEMOCRATICA: la Scuola dell'infanzia
"S. Rita" diviene ambiente educativo di rispetto, dialogo, collaborazione,
partecipazione, assunzione delle norme della vita sociale.
• IMPARZIALITA' E REGOLARITA': la scuola dell'infanzia "S. Rita", attraverso tutte
le sue componenti educative, garantisce la regolarità e la continuità del servizio
e delle attività educative nel rispetto delle disposizioni contrattuali vigenti (CCNL
per il personale dipendente delle scuole dell'infanzia non statali aderenti alla

## F.I.S.M.).

• DIRITTO ALLA SCELTA DELLE FAMIGLIE rispetto alla scuola e il relativo
superamento degli ambiti territoriali per l'iscrizione degli alunni.

---

## Pagina 7

6

## Risorse

La nostra principale risorsa è il bambino, una persona che pensa ed è capace di giudizio,
prova desideri e attese. Con la nostra proposta educativa si vuole riconoscere ogni
bambino come essere umano unico, irripetibile, ricco della sua storia e dei suoi talenti.
Attorno a lui interagiscono più persone con finalità educative precise:
•
LA FAMIGLIA: È la prima agenzia di socializzazione all’interno della quale si
realizza l’educazione dei figli, dove possono piantare le loro radici. Nella nostra
scuola si favorisce la continuità tra l’esperienza scolastica, familiare e culturale
di ogni bambino, attraverso la partecipazione delle famiglie alla vita della scuola
e la collaborazione attiva all’interno di varie iniziative. La condivisione di
comunicazioni sulla giornata educativa e la disponibilità all’ascolto dei genitori
favoriscono quel clima sereno e di fiducia che diventa condizione irrinunciabile
affinché il bambino possa inserirsi e vivere positivamente il tempo scuola.
•
I DOCENTI: si pongono al fianco dei bambini accompagnandoli nei passi
quotidiani fatti di gioco, esplorazione, amicizie e conquiste per introdurli alla
conoscenza del mondo e alla coscienza delle proprie attitudini. Coordinate dalla
direttrice, lavorano insieme, definendo, nel COLLEGIO DOCENTI, criteri, temi,
metodologie comuni. In un clima di condivisione e corresponsabilità elaborano
e valutano la proposta educativa e didattica e approfondiscono le ragioni
dell’esperienza per creare un percorso educativo adeguato all’età e alle
caratteristiche dei bambini. La scuola, per avere un’offerta formativa adeguata,
punta alla continua formazione e aggiornamento di tutto il personale, docente
e non docente.
•
IL PERSONALE AUSILIARIO: svolge il proprio lavoro in sintonia con il Piano
Educativo, collabora con i docenti ed instaura rapporti positivi con i bambini.
•
LO PSICOTERAPEUTA: per la formazione dei docenti e genitori e per la
consulenza sui problemi educativi e di coppia.
•
IL COMITATO Dl GESTIONE: assicura il buon funzionamento della Scuola,
provvede alla manutenzione ordinaria e straordinaria di locali e di spazi e
all'acquisto di attrezzature.
•
LA PARROCCHIA: luogo di formazione per i genitori e i docenti con una pastorale
scolastica.

## Le Risorse Finanziarie

•
Un sussidio annuale del ministero della Pubblica Istruzione per le Scuole
dell'infanzia non statali.
•
Il contributo della Regione Piemonte per l'assistenza scolastica.

---

## Pagina 8

7
•
I contributi del Comune di Torino sulla base della Convenzione.
•
Il Contributo delle famiglie dei bambini stabilito dal Comitato di Gestione sulla
base delle indicazioni della F.I.S.M.

## Le Risorse Sul Territorio

•
F.I.S.M.: federazione che sostiene le Scuole dell'Infanzia d' ispirazione cristiana
e promuove corsi di aggiornamento per i docenti e gestori, informando sui
settori culturali, educativi-religiosi, amministrativi, legislativi.
•
IL COMITATO Dl VERIFICA: prende visione del bilancio preventivo e consuntivo
e favorisce un proficuo rapporto scuola — quartiere.
•
LE ISTITUZIONI SCOLASTICHE: presenti nel territorio, in clima di collaborazione
in vista della continuità educativa.

---

## Pagina 9

8

## Proposta Formativa Della Scuola

Le Indicazioni Nazionali per i Piani Personalizzati delle attività Educative nelle scuole
dell'Infanzia esplicitano i livelli essenziali di prestazione cui tutte le Scuole dell'infanzia
sono tenute ad avere per garantire il diritto personale, sociale e civile all'istruzione e alla
formazione di qualità. Il contenuto dell’offerta formativa nasce dall’osservazione attenta
dei bambini e della realtà che abbiamo davanti ogni giorno. Gli insegnanti delineano così
una proposta adeguata e coinvolgente, che permette a ognuno di essere protagonista di
quello che incontra e che fa.

## I Connotati Essenziali Del Servizio Educativo Sono:

• La relazione personale significa tra pari e adulti, nei vari contesti di esperienza
come condizione per pensare, fare ed agire;
• La valorizzazione del gioco in tutte le sue forme ed espressioni;
• Il rilievo al fare produttivo ed alle esperienze dirette di contatto con la natura,
le cose, i materiali, l'ambiente e la cultura.

## Gli Obiettivi Generali Del Processo Formativo Sono:

•
SVILUPPARE L’IDENTITÀ, significa imparare a stare bene, a sentirsi sicuri
nell'affrontare nuove esperienze in un ambiente sociale allargato. Vuole dire
imparare a conoscersi, a sentirsi riconosciuti come persona unica e irripetibile,
ma vuol dire anche sperimentare diversi ruoli e diverse forme d'identità: figlio,
alunno, compagno, maschio o femmina, abitante del territorio, appartenente
ad una comunità.
•
SVILUPPARE L’AUTONOMIA, comporta l'acquisizione delle capacità di
interpretare e governare il proprio corpo, partecipare alle attività nei diversi
contesti, avere fiducia in sé e fidarsi degli altri, realizzare le proprie attività senza
scoraggiarsi, provare piacere nel fare da sé e con gli altri e saper chiedere aiuto;
esprimere con diversi linguaggi i sentimenti e le emozioni, esplorare la realtà e
comprendere le regole della vita quotidiana, partecipare alle negoziazioni ed
alle decisioni, motivando le proprie opinioni, le proprie scelte ed i propri
comportamenti, assumere atteggiamenti sempre più responsabili.
•
SVILUPPARE LE COMPETENZE, significa imparare a riflettere sull'esperienza
attraverso l'esplorazione, l'osservazione, l'esercizio al confronto; descrivere la
propria esperienza e tradurla in tracce personali e condivise, rievocando,
narrando, rappresentando fatti significativi; sviluppare l'attitudine a fare
domande e riflettere.
• SVILUPPARE IL SENSO DELLA CITTADINANZA, significa scoprire gli altri, i loro
bisogni e la necessità di gestire i contrasti attraverso regole condivise, che si
definiscono con il dialogo, l'espressione del proprio pensiero e l'attenzione al
punto di vista dell'altro nelle relazioni interpersonali. Significa porre le
fondamenta di un ambito democratico, eticamente orientato ed aperto al

---

## Pagina 10

9
futuro, rispettoso del rapporto uomo-natura che si fondi su un primo
riconoscimento di diritti-doveri.
Attraverso questi percorsi il bambino raggiungerà dei precisi traguardi di sviluppo e in
particolare sarà:
• introdotto nella realtà e alla scoperta del suo significato
• aiutato a scoprire tutte le strutture e le potenzialità che caratterizzano il suo io,
la sua personalità e a realizzarle integralmente
• sostenuto nella scoperta di tutte le possibilità di connessione attiva delle sue
strutture e potenzialità con tutta la realtà, attraverso i processi di osservazione
(stupore, attenzione e attesa), la scoperta (ricerca determinata dalla certezza)
e la trasformazione (creatività).
Le proposte concrete fornite al bambino sono inserite nella programmazione didattica
che viene annualmente elaborata dal collegio docenti.
ln essa sono citati: le finalità, gli obiettivi specifici di apprendimento ovvero i livelli
essenziali di prestazione che servono per formulare gli obiettivi formativi e trasformarli
in competenze personali con la mediazione di opportune unità d'apprendimento.

## L'Insegnamento Della Religione Cattolica


## (Irc)

La nostra scuola paritaria di ispirazione cristiana e aderente alla FISM, secondo l'accordo
MIUR CEI, svolge attività di insegnamento della religione cattolica nell'arco dell'anno
scolastico. L’IRC (l’insegnamento della religione cattolica) è parte integrante dell’offerta
formativa e prevede una programmazione, con l’indicazione di: finalità, obiettivi
educativi e didattici, metodologie, contenuti, tempi e verifiche. L'insegnamento della
religione cattolica nella nostra scuola avviene allacciando il percorso religioso con il
tema del progetto educativo-didattico dell'anno. Si parte dalle esperienze reali,
quotidiane del bambino per trovare corrispondenze nei racconti del Vangelo, nelle
parabole che proprio Gesù utilizzava per raccontare il "Regno di Dio"

---

## Pagina 11

10

## L'Organizzazione Delle Sezioni

Nella scuola ci sono tre sezioni per l’infanzia e, a partire da settembre 2024, una sezione
primavera che accoglie 14 bambini tra i 2 e i 3 anni.
Per quanto riguarda l'organizzazione delle classi, nella scuola dell'infanzia i bambini sono
suddivisi in sezioni eterogenee (3, 4, 5 anni), ma sono previste attività di intersezione
per gruppi omogenei.
All'interno della scuola le sezioni si rapportano tra loro in modo aperto e flessibile tale
da consentire programmazione di attività di intersezione per piccoli e grandi gruppi e di
interventi individualizzati nonché l'organizzazione di ogni altra attività atta a favorire
l'integrazione di tutti i bambini, anche coloro con maggiori difficoltà.
Ogni sezione è costituita da un numero di alunni non superiore a 24/26, secondo la
capienza, e non inferiore a 18.
La scuola per motivi logistici, organizzativi, educativi, può decidere di chiudere o aprire
una nuova sezione o effettuare "spostamenti". Affinché tutto il complesso dell'attività
didattica si possa svolgere regolarmente, è importante la frequenza il più possibile
regolare da parte del bambino/a, in modo da beneficiare dell'insieme dell'opera
educativa.
Le sezioni verranno formate rispettando, dove è possibile, i seguenti criteri:
• Equilibrio numerico tra una sezione e l'altra
• Equilibrio bambini/bambine
• Equilibrio fra le fasce di età di ciascuna sezione
La scuola è aperta dal mese di settembre al mese di giugno, dal lunedì al venerdì.
Nel mese di luglio, nei locali interni alla struttura, viene attivato il servizio di Estate Bimbi
con lo scopo di rispondere alle esigenze delle famiglie che lavorano offrendo ai bambini
un tempo pensato ricco di giochi, esperienze ed attività.

---

## Pagina 12

11

## Sezioni E Spazi

L’attenzione alla persona implica la cura nel preparare lo spazio in cui questa viene
accolta. Esso è pensato per favorire il gioco e le relazioni ed è modificabile in funzione
dell’esperienza. La strutturazione dell’ambiente risponde alle esigenze del bambino che
ha bisogno di essere rassicurato, accompagnato e sostenuto nella sua iniziativa.
INGRESSO: è predisposto per l’accoglienza e al suo interno sono posizionati gli
armadietti dei bambini, personalizzati dalle loro foto e dai loro contrassegni, in cui
possono riporre gli effetti personali.
SALONE CENTRALE PIANO TERRA: è pensato come una piazza in cui ci si incontra fra le
diverse classi, si svolgono attività di laboratorio, si gioca, si canta e si ascoltano storie.
Tutto in uno luogo più ampio della sezione. Esso è anche fornito di una LIM. Nel
pomeriggio viene utilizzato come sala nanna per il riposo dei bambini di 3 anni.
SALONE CENTRALE PRIMO PIANO: è utilizzato principalmente per il gioco libero.
PALESTRA: si trova al piano seminterrato, è fornita di varie attrezzature sportive
pensate per stimolare la coordinazione e la motricità fine dei bambini. Viene utilizzata
in vari momenti della settimana: durante le attività di educazione motoria e danza e per
il gioco libero.
CORTILE: è uno spazio esterno che permette al bambino di giocare all’aria aperta e vivere
esperienze che gli permettono di dare libero sfogo alla vivacità e favoriscono il formarsi
di gruppi d'interesse ludico positivi per la socializzazione.
Scuola dell’infanzia

## Sezioni

Ogni sezione ha il nome di un colore (azzurri, rossi e verdi) ed è strutturata in “angoli
che diversificano le proposte e favoriscono l’iniziativa di ogni bambino. Questi angoli
vengono creati all’inizio dell’anno scolastico, ma durante i mesi successivi possono
essere modificati in base alle esigenze di gioco e di relazioni dei bambini, che sono in
continua evoluzione.
La sezione è lo spazio di riferimento per i bambini, i genitori e le docenti ed è uno spazio
fisico e affettivo perché ricco di relazioni. All'interno delle sezioni si svolgono le attività
organizzate: il saluto, il calendario, le presenze, i lavori inerenti i progetti, le attività
libere, il gioco, la lettura di libri, il disegno. Le insegnanti hanno strutturato degli spazi
all'interno delle sezioni, curandone l'allestimento, i materiali e le modalità d'azione. Gli
ambienti così creati permettono di valorizzare il gioco che costituisce, in queste età, una

---

## Pagina 13

12
risorsa privilegiata d'apprendimento e di relazione. Il gioco, infatti, favorisce rapporti
attivi e creativi sul terreno sia cognitivo che relazionale, consente al bambino di
trasformare la realtà secondo le sue esigenze interiori, di realizzare le sue potenzialità,
di rivelarsi a sé stesso e agli altri in una molteplicità di aspetti, di desideri e di funzioni.
Alle 11.30 la sezione si trasforma in refettorio per la consumazione del pranzo che viene
preparato nella cucina interna.
In genere nelle aule sono presenti:
• Spazio creativo: offre al bambino la possibilità di sperimentare materiali
(pongo, pasta, forbici, colori ecc.) che affinano la percezione tattile e aprono
a nuove sensazioni. Questo spazio facilita la creatività, la fantasia attraverso
l'uso di carta, forbici, colla, colori e materiali di recupero che consentono al
bambino di sviluppare la propria motricità fine, la coordinazione oculo-
manuale e la sua fantasia.
• Spazio giochi simbolici: (cucina, bambole travestimenti ecc.) Il bambino
sviluppa la capacità immaginativa e del "far finta di", i bambini hanno qui la
possibilità di inventare storie, di assumere ruoli, di interiorizzare e rielaborare
i propri vissuti esperienziali.
• Spazio gioco: (macchinine, costruzioni ecc.) aiuta il bambino a progettare,
inventare, fare e disfare.
• Spazio giochi logici: (memory, domino ecc.) stimola la concentrazione e la
capacità di risolvere problemi.
• Spazio comune: luogo di conversazione, di rituali quotidiani (presenze,
calendario ecc.), di approfondimento di temi in cui i bambini sperimentano il
rispetto di regole sociali, parlano delle proprie esperienze, cooperano tra loro
per divenire gruppo.
Sezione Primavera
• Angolo delle costruzioni: mobile a ripiani con vari tipi di costruzioni: lego
duplo, costruzioni morbide, costruzioni a pettine, blocchi di legno.
• Angolo delle macchinine/trenini: costituito da varie piste e veicoli in materiale
atossico
• Angolo del gioco simbolico: Attività attraverso la quale il bambino socializza
con i compagni, si identifica con le persone adulte ed impara a condividere il
materiale di gioco. Fingere di essere grandi sviluppando la propria identità e le
proprie capacità cognitive attraverso l’identificazione in ruoli famigliari e/o
sociali.
• Angolo della pittura, della manipolazione e dei travasi: Il bambino ha bisogno
di esplorare, manipolare, provare sensazioni tattili, impadronirsi degli oggetti
per conoscere il peso, la resistenza, la temperatura, la flessibilità etc. Questa
esperienza consente al bambino di discriminare le sensazioni e di crearsi
schemi mentali sulle caratteristiche della realtà concreta.

---

## Pagina 14

13
• Angolo del pranzo: è uno dei momenti principali della giornata educativa, dove
si insegna al bambino a sperimentare con i cinque sensi. Il pranzo però non è
solo questo, si tratta anche di rispettare i bisogni, gusti/disgusti del bambino
al fine di avviarlo ad una corretta educazione alimentare libera da ansie e
forzature.
• Angolo della lettura/ Angolo morbido: si trova nella seconda stanza, in uno
spazio apposito dove i bambini si approcciano e scoprono l’oggetto libro. Gli
albi presenti in tutte le librerie sono adatti alla fascia d’età e scelti
accuratamente dalle educatrici.
• Angolo della nanna: si trova nella seconda stanza, adiacente all’angolo della
lettura.

---

## Pagina 15

14

## Obiettivi Specifici Di Apprendimento

Nella scuola dell’infanzia e nella sezione primavera
• i traguardi per lo sviluppo delle competenze,
• i campi di esperienza (Il sé e l’altro/ I discorsi e le parole/ La conoscenza
del mondo/ Immagini – suoni – colori/ Il corpo e il movimento)
• le competenze chiave europee
suggeriscono all’insegnante orientamenti, attenzioni e responsabilità nel creare
piste di lavoro per organizzare attività ed esperienze volte a promuovere la
competenza, che a questa età va intesa in modo globale e unitario.
È compito esclusivo di ogni scuola autonoma e dei docenti assumersi la libertà di
mediarli, interpretarli, ordinarli, distribuirli ed organizzarli negli obiettivi formativi delle
diverse Unità di Apprendimento, considerando da un lato la capacità di ogni bambino e,
dall'altro, le teorie pedagogiche e le pratiche didattiche più adatte per trasformarle in
competenze.
Gli obiettivi specifici di apprendimento per quanto minuti e parziali sono aperti ad un
continuo e unitario rimando reciproco.

---

## Pagina 16

15

## Progetto Educativo

Mi ci vollero quattro anni per dipingere come Raffaello,
mi ci volle una vita per dipingere come un bambino.
Tutti i bambini sono artisti, il problema è poi come rimanere artisti quando si cresce.
(Pablo Picasso)

## Parole Chiave Del Progetto

Arte, educazione, espressione, integrazione, dialogo, inclusione.

## Finalita’

1 - Attraverso l’arte, educare i bambini al piacere del bello e al sentire estetico.
“I bambini esprimono pensieri ed emozioni con immaginazione e creatività: l'arte
orienta questa propensione. L'esplorazione dei materiali a disposizione consente di
vivere le prime esperienze artistiche, che sono in grado di stimolare la creatività e
contagiare altri apprendimenti.
I linguaggi a disposizione dei bambini… la manipolazione dei materiali, le esperienze
grafico-pittoriche vanno scoperti ed educati perché sviluppino nei piccoli il senso del
bello, la conoscenza di sé stessi, degli altri e della realtà.
L'incontro dei bambini con l'arte è occasione per guardare con occhi diversi il mondo
che li circonda.
I materiali esplorati con i sensi, le tecniche sperimentate e condivise nell'atelier della
scuola, le osservazioni di luoghi e di opere aiuteranno a migliorare le capacità
percettive, coltivare il piacere della fruizione, della produzione e dell'invenzione e
avvicinare alla cultura e al patrimonio artistico.” (dalle Indicazioni Nazionali)
Anche la carta dei diritti dei bambini all’arte e alla cultura del 2011 afferma che: “I
bambini hanno diritto a partecipare all’arte in tutte le sue forme ed espressioni, a
poterne fruire, praticare esperienze culturali e condividerle con la famiglia, le strutture
educative, la comunità, al di là delle condizioni economiche e sociali di appartenenza”
Entrare nell’arte significa aprirsi a possibili itinerari di ricerca e di scoperta degli infiniti
modi di guardare e ridefinire la realtà, le cose e le persone.

---

## Pagina 17

16
Attraverso l'arte il bambino diventa interprete della realtà sfruttando le sue capacità:
toccando, vedendo, facendo, trasformando, intervenendo, egli fa proprio il mondo in
cui vive e intreccia con esso legami profondi.
L’arte coinvolge tutti i sensi del bambino e ne rafforza le competenze cognitive, socio-
emozionali e multisensoriali.
Le arti insegnano ai bambini:
• a sviluppare capacità di problem-solving, a comprendere che i problemi
possono avere più di una soluzione che cambia in base alle circostanze e
alle opportunità;
• ad osservare e interpretare la realtà da diverse prospettive;
• a pensare “con” e “attraverso” i materiali, rendendoli consapevoli del fatto
che attraverso mezzi materiali è possibile trasformare le idee in realtà;
• favoriscono le competenze socio–emozionali;
• migliorano le funzionalità grafo-motorie e la coordinazione oculo-manuale.
Il progetto "GIOC’ARTE" porterà i bambini all'incontro con l'arte, consentendo loro non
solo di sviluppare la dimensione estetica della personalità, ma di superare stereotipi e
pregiudizi indotti anche dalle continue sollecitazioni provenienti dai social media, che
spesso portano ad una carenza nell'esercizio dell'immaginazione e della creatività,
elementi fondamentali per una crescita equilibrata dei soggetti in età evolutiva.
I bambini potranno avvicinarsi al mondo dell'arte divertendosi, sperimentando con il
tatto, sporcandosi le mani, utilizzando nuovi canali di espressione per comunicare
sentimenti ed emozioni.
2 - Attraverso l’arte mettere in atto percorsi educativi multidisciplinari e
interculturali per l’inclusione a scuola
Negli ultimi anni i flussi di immigrazione registrati nei Paesi dell’Unione hanno
implementato significativamente, anche nel quartiere S. Rita (e nella nostra scuola), la
presenza di bambini provenienti da culture «altre». La marcata eterogeneità di
situazioni ha implicato il rovesciamento degli stili educativi e didattici, ponendo in
primo piano la necessità di promuovere una reale partecipazione e pari opportunità di
apprendimento. Si è dunque reso necessario sostenere un nuovo modo di pensare la
didattica dell’arte e i linguaggi espressivi. L’arte e i suoi linguaggi si propongono come
potenti mediatori della comunicazione e svolgono una importante funzione di sostegno
dei bambini provenienti da contesti migratori.
La scuola ha, dunque, dovuto ripensare i propri modelli educativi, inserendo azioni
sperimentali, applicazione di nuovi linguaggi ed espressioni orientate all’accrescimento
delle competenze comunicative dei bambini, che potessero offrire nuove vie di
apprendimento attraverso la rappresentazione creativa ed emozionale identitaria.

---

## Pagina 18

17
3 - Attraverso l’arte promuovere il raggiungimento delle competenze di base utili alle
future acquisizioni, in particolare il pregrafismo e tutti gli apprendimenti ad esso
correlati, come suggerito dalle indicazioni nazionali per il curricolo della scuola
dell’infanzia.
Il percorso è articolato per la preparazione alla scrittura e per sviluppare una sempre
maggior coordinazione oculo manuale ed una sempre maggior sicurezza nel tratto.
L’atto di tracciare linee, punti e scarabocchi è, come sostiene Arno Stern, un bisogno
che nasce prestissimo nei bambini.
L’arte si rivela, ipotizzando un percorso verso la scrittura, una strada privilegiata nel
momento in cui, in modo giocoso, avvicina ai segni non convenzionali utilizzati dai
pittori presi in considerazione (Mondrian, Matisse, Paul Klee, Kandinsky, Joan Mirò...),
stimolando il bambino ad esplorare lo scarabocchio ed a eseguire via via tracciati di
crescente complessità.
4 - Avvicinare bambini e bambine all’arte digitale
Evidenziamo alcuni vantaggi.
Prima di tutto, l’arte digitale è un modo diverso di esprimere la loro creatività e
scoprire che si può disegnare anche con il tablet, con il computer e non solo con
pennelli e matite.
Un altro vantaggio importante è la possibilità di sperimentare senza paura di
commettere errori (fondamentale per i bambini con certificazione o bimbi BES). A
differenza delle tradizionali opere d’arte su carta o tela, le opere digitali possono
essere facilmente modificate o cancellate, incoraggiando i bambini a esplorare nuove
idee e approcci artistici senza timore.
E poi, naturalmente, l’arte digitale insegna competenze tecnologiche fondamentali.
Sperimentando con l’arte digitale, bambini e bambine imparano a usare il computer e il
tablet in modo attivo e non solo passivo. Imparano anche a padroneggiare software di
editing video foto o audio, acquisendo competenze utili.
L’arte digitale poi ha il vantaggio di poter essere condivisa facilmente con altri. Posso
creare una foto e condividerla in un gruppo, per esempio. Semplicemente posso
inviarla ai nonni su whatsapp, sperimentando un senso di realizzazione e connessione
con gli altri.
Quando si tratta di esprimere la propria creatività, che si tratti di creazioni digitali o no,
è importante trovare attività adatte all’indole e ai gusti del singolo bambino o
bambina.
Quindi, in base alle preferenze dei nostri bambini, possiamo suggerire diverse forme di
creatività e di arte digitale, per stimolare diversi tipi di sensibilità. Il percorso si rivela
utilissimo là dove sono presenti, nelle sezioni, bimbi provenienti da paesi europei ed

---

## Pagina 19

18
extraeuropei, là dove ci sono bimbi “non parlanti” perché non hanno ancora acquisto
la lingua italiana.
Bambini e bambine possono fare disegni digitali, usando programmi e app su
computer. Un’altra forma di arte digitale che può funzionare con i piccoli è quella della
fotografia dei video: foto e video dal telefonino possono essere poi modificati con
programmi di editing per realizzare creazioni artistiche.
E poi ci sono i fumetti digitali, che sono un modo divertente per imparare a raccontare
una storia.
5 - Introdurre il coding per sviluppare diverse abilità correlate
Il coding
• Permette di acquisire competenze trasversali date dalla memoria, dalla
concentrazione e dalla logica.
• Stimola l’attitudine al problem solving attraverso la ricerca autonoma di
nuove soluzioni a fronte di tentativi ed errori.
• Favorisce lo sviluppo dei processi logici e creativi attraverso la scomposizione
dei problemi in più parti per una risoluzione a step.
• Il Coding rappresenta uno strumento trasversale a tutte le discipline, che
favorisce lo sviluppo logico del pensiero, un approccio curioso di fronte alla
realtà e la capacità di provare a risolvere i problemi o di ripartire dagli errori o
dagli ostacoli incontrati nei processi formativi. È’ così, che nelle attività di arte,
dal parlare dell’artista (ad esempio Kandinsky) si arriva ai colori primari e ai
colori derivati, si parla di forme geometriche, di poligoni, di linee rette e
incidenti. Così come dei sentimenti e delle emozioni che suscita l’osservazione
di questi quadri astratti paragonati alla realtà, con la produzione di testi
narrativi e fantastici.
Si partirà dall'osservazione dell'opera d'arte (o attraverso ricerche su testi, attraverso
materiale on line visualizzato attraverso la LIM, o direttamente, visitando i musei
cittadini – Castello di Rivoli, GAM di Torino,) che diventerà pretesto per guardare la
realtà che ci circonda, poi si affronterà il tema attraverso esperienze e sollecitazioni
volte a utilizzare tutti i sensi per imparare a guardare, toccare e ascoltare; si concluderà
realizzando differenti attività laboratoriali, utili a rielabora creativamente il tema
indicato e a creare un personale elaborato.
•

---

## Pagina 20

19

## Ampliamento Dell'Offerta Formativa

La scuola, come ampliamento e potenziamento dell'offerta formativa, attiva vari
laboratori, alcuni gestiti dalle insegnanti interne ed altri in collaborazione con la
società sportiva dilettantistica ROTOLANDO.
I laboratori sono proposti tenendo presente:
• l'esigenza del bambino di avere stimoli diversi per sperimentare e
“fare”;
• le risorse professionali delle educatrici e la programmazione
annuale;
• la competenza di insegnanti esterni didatticamente preparati;
• gli spazi interni adeguati alle proposte, la programmazione annuale;
I laboratori proposti sono:
Þ logico-matematico
Þ manipolativo ed espressivo
Þ lingua spagnola
Þ pregrafismo
Þ lettura
Þ educazione motoria
Þ lingua inglese
Þ danza
I laboratori con gli insegnanti specialisti sono proposti a tutti i bambini della
scuola dell’infanzia e della sezione primavera dal mese di ottobre a fine
maggio.
LABORATORIO Dl EDUCAZIONE MOTORIA
Fascia d’età: tutti i bambini della scuola dell’infanzia e della sezione primavera.
Finalità: propone giochi ed esperienze che mirano a favorire l’apprendimento di un
corretto comportamento motorio, di approfondire la conoscenza di sé e dell’altro,
dello spazio e del ritmo oltre che l’espressione e la comunicazione di bisogni ed
emozioni. Contribuisce poi a stabilire all’interno del gruppo le prime regole di
comportamento. Il movimento favorisce lo sviluppo della personalità e, insieme al
gioco, diventa elemento fondamentale di socializzazione migliorando l’autostima.

---

## Pagina 21

20
Obiettivi: offrire al bambino la possibilità di sperimentare ed usare il suo corpo come
mezzo di relazione con il mondo degli oggetti e dello spazio; intrecciando così rapporti
interpersonali regolatori per le esperienze sociali.
LABORATORIO Dl LINGUA INGLESE
Fascia d’età: tutti i bambini della scuola dell’infanzia e della sezione primavera.
Finalità: vuole mettere a disposizione dei bambini della scuola la lingua inglese. Essa è
uno strumento linguistico con cui poter superare gli ostacoli e le barriere che si
presentano in una società plurilinguistica guidando il bambino ad aprirsi ad altre culture
e arricchire lo sviluppo cognitivo, attraverso il gioco e il canto in una lingua diversa dalla
propria.
Obiettivi: avvicinarsi alle lingue straniere; favorire la curiosità verso un'altra lingua;
imparare a rispondere in lingua straniera usando formule di cortesia e di saluto;
memorizzare canzoni e filastrocche.
LABORATORIO Dl DANZA
Fascia d’età: bambini di 4 e 5 anni.
Finalità: è un linguaggio speciale che promuove lo sviluppo delle potenzialità relazionali,
affettive, ludiche, emotive e cognitive del bambino attraverso il movimento. Danzare
sulle note di un brano musicale sia liberamente sia con movimenti strutturati è
un’esperienza che permette ai bambini di divertirsi, cogliere i ritmi, le pause e i diversi
toni musicali.
Obiettivi: utilizzare le strutture del gioco che prendono spunto dai fondamenti della
danza; riconoscendo le emozioni primarie come: la gioia, il dolore, la rabbia, la paura.
LABORATORIO Dl LINGUA SPAGNOLA
Fascia d’età: bambini di 5 anni.
Finalità: mira a sviluppare un atteggiamento positivo verso l'apprendimento della
lingua, che diventa così uno strumento di comunicazione sviluppando la consapevolezza
di culture diverse.
Obiettivi: avvicinarsi alle lingue straniere; favorire la curiosità verso un'altra lingua;
imparare a rispondere in lingua straniera usando formule di cortesia e di saluto;
memorizzare canzoni e filastrocche.

## Laboratorio Manipolativo Ed Espressivo

Fascia d’età: tutti i bambini della scuola dell’infanzia e della sezione primavera.
Finalità: offrire al bambino l'opportunità di esplorare la qualità di nuovi materiali, di
usarli in contesti espressivi, valorizzando il gusto e lo stile personale, potenziando le
attitudini creativi.
Obiettivi: utilizzare mezzi e tecniche espressive diverse stimolando la fantasia e la
creatività. Favorire la capacità di ideare e progettare attraverso l'utilizzo di materiale di
recupero, in un'ottica ecologica. Portare a termine quanto il bambino ha progettato.

---

## Pagina 22

21

## Organizzazione Del Tempo Scuola

Il tempo è organizzato in una successione quotidiana di momenti in modo da creare
punti stabili di riferimento. Tutto il tempo scuola è tempo educativo. Stare accanto e
accompagnare i passi di ogni bambino sono gesti in cui egli percepisce la stima verso di
lui: se valgo per te, valgo anche per me. Per il bambino, la routine quotidiana è
l’incontro con un tempo conosciuto e sicuro che lo fa star bene, e un tempo atteso e
previsto che da sicurezza, invita all’esplorazione e alla ricerca

## Scuola Dell’Infanzia

Giornata intera: dalle 8:30 alle 15:50
Mezza giornata: dalle 8:30 alle 13:00
Pre-scuola: 7:30-8:30
Post-scuola: 15:50-18:00

## Sezione Primavera

Giornata intera: dalle 8:30 alle 16:00
Mezza giornata: dalle 8:30 alle 13:00
Pre-scuola: 7:30-8:30
Post-scuola: 16:00-17:30
* Servizi facoltativi, attivati su richiesta delle
famiglie.
Il
servizio
di
post-scuola
è
comprensivo di merenda
** Il servizio è gestito da una ditta di ristorazione esterna ma viene preparato all’interno
della struttura (la scuola dispone di una cucina interna completamente ristrutturata da
pochi anni) partendo dalle materie prime che vengono fornite quotidianamente.
7:30-8:30
Pre-scuola*
8:30-9:00
Entrata
9:00-9:30
Accoglienza
9:30-11:00
Attività didattica
11:00-11:30
Igiene personale
11:30-12:30
Pranzo**
12:30-13:00
Igiene personale
13:00-13:10
Uscita intermedia
13:00-13:30
Gioco libero
13:30-15:00
Riposo pomeridiano, 3 anni
Attività didattica, 4 e 5 anni
15:00-15:30
Risveglio, igiene personale e
gioco libero
15:30-15:50
Uscita pomeridiana
15:50-17:55
Post-scuola*
7:30-8:30
Pre-scuola*
8:30-9:00
Entrata
9:00-10:00
Accoglienza e spuntino
10:00-11:00
Attività ludico-didattica
11:00-11:30
Igiene personale
11:30-12:30
Pranzo**
12:30-13:00
Igiene personale
13:00-13:10
Uscita intermedia
13:00-13:30
Gioco libero
13:30-15:00
Riposo pomeridiano
15:00-15:30
Risveglio, igiene personale e
merenda
15:30-15:50
Uscita pomeridiana
15:50-17:55
Post-scuola*

---

## Pagina 23

22

## Inserimento

È previsto un periodo di inserimento del/la bambino/a che può avere durata variabile e,
per i primi giorni, si prevede la presenza di un familiare. Tempi e modalità non sono
uguali per tutti ma sono dettati dalle caratteristiche di ognuno, in una personalizzazione
del percorso che si costruisce attraverso il dialogo con la famiglia.
Questa modalità permette al bambino un adattamento graduale al nuovo ambiente,
facilitando una progressiva conquista dell'autonomia personale e sociale. Con il tempo,
la durata di permanenza nella scuola viene gradualmente aumentata fino alla conquista
dell'orario a tempo pieno. I bambini sono accolti nelle classi a piccoli gruppi
e la dimensione fondamentale di questo tempo è la gradualità.

## Rapporti Scuola/Famiglia

La scuola propone alle famiglie più momenti di incontro durante l’anno scolastico:
• colloqui individuali, sono lo strumento per iniziare a conoscere la storia e le
abitudini di ogni singolo bambino, in modo da offrire una proposta adeguata ai
suoi bisogni, di rispondere alle domande delle famiglie, verificare insieme il
cammino di crescita del bambino e fornire indicazioni pratiche. La frequenza dei
colloqui può variare in base alle esigenze delle famiglie e/o dell’insegnante,
sono previsti almeno un colloquio iniziale di conoscenza ed uno finale di
verifica.
• riunioni di sezione, sono un momento di comunicazione e dialogo, pensato per
condividere con i genitori tematiche e criteri che guidano il percorso educativo
annuale. Nel corso della riunione di inizio d’anno si svolge l’elezione del/la
rappresentante di sezione.
• assemblee generali, favoriscono confronti e dialoghi d’interesse educativo.
All’inizio dell’anno viene presentata l’organizzazione della scuola e delle linee
guida della programmazione.
Per il benessere dei bambini e un buon rapporto tra genitori, insegnanti e scuola
auspicano il dialogo e la trasparenza, nonché la condivisione degli stessi obiettivi
educativi.
Per favorire una valida azione educativa è importantissima la collaborazione.
Le comunicazioni scritte e le circolari sono affisse alle bacheche.

---

## Pagina 24

23

## Continuità Educativa


## Scuola Dell’Infanzia

Nella Scuola dell'Infanzia "Santa Rita", la responsabilità educativa è condivisa da tutte le
persone che entrano, in modi diversi, in relazione con il bambino, in modo che le
esperienze siano occasione di crescita e di maturazione e garantiscano un ambiente
educativo sereno e costruttivo:
Per i bambini di 5 anni delle sezioni della scuola dell’infanzia è previsto il PROGETTO
CONTINUITA' con le scuole primarie dell’IC “Caduti di Cefalonia-Mazzini” per assicurare
loro il positivo conseguimento delle finalità dell'istruzione obbligatoria.
La scelta di una narrazione o di un contenuto didattico che traccia il filo conduttore
unificando tutte le proposte del progetto.
Al bambino si propongono attività organizzate nei locali di entrambe le strutture,
realizzate con la partecipazione degli insegnanti appartenenti ai due ordini di scuola in
cui i bambini vengono a contatto con: nuovi spazi da esplorare, routine diverse da
scoprire, persone nuove da conoscere.
Sono previste osservazioni dirette da parte delle insegnanti della scuola primaria,
osservazioni congiunte e colloqui tra gli insegnanti di entrambe le scuole che
consentono un confronto come occasione per condividere strategie e poter conoscere,
accogliere e accompagnare al meglio ogni singolo bambino.
Il collegio docente, in coerenza con la continuità educativa didattica, prepara un
documento di passaggio alla scuola primaria considerando gli obiettivi specifici di
apprendimento raggiunti e le competenze acquisite per ogni bambino che termina la
scuola dell'infanzia.

## Sezione Primavera

La continuità con la Scuola dell’Infanzia è intesa come creazione di momenti in cui i
bambini di diverse età possono condividere progetti didattici creati ad hoc e/o
esperienze di gioco. Questa continuità nasce da un lavoro collegiale che ha come
obiettivo la condivisione delle finalità educative delle varie realtà educativo – scolastiche
presenti nella struttura, la progettazione di momenti comuni alle due realtà interne alla
scuola e alcune modalità di coinvolgimento dei genitori.
Il collegamento tra Sezione Primavera e Scuola dell’Infanzia dà al bambino l’opportunità
di sentirsi parte di un ambiente più ampio con molteplici stimoli e occasioni di
apprendimento.

---

## Pagina 25

24
Il vantaggio che ne consegue per l’anno successivo è una consolidata familiarizzazione
con le insegnanti e la conoscenza degli spazi. Inoltre, la condivisione tra educatrici-
bambino-famiglia permette al bambino di acquisire una prima consapevolezza delle
competenze acquisite e delle esperienze compiute durante il precedente anno
scolastico, per poter avere una base su cui innestare le nuove esperienze dell'anno
successivo

---

## Pagina 26

25

## Valutazione

Le insegnanti progettano e verificano collegialmente modalità, tempi e criteri di
valutazione, ripensano periodicamente la strumentazione e la aggiornano per realizzare
i percorsi e gli obiettivi fissati.
L’osservazione puntuale e diretta sui bambini costituisce un vasto campo di verifica
giornaliera che favorisce la correzione di eventuali carenze educative didattiche.
La documentazione dettagliata con foto didascaliche delle varie attività, laboratori,
uscite didattiche, feste e celebrazioni, diventa uno strumento di verifica e valutazione
della vita della scuola per riprogettare la programmazione educativo didattica per l'anno
successivo.

## Scuola Dell’Infanzia

Sono previste delle schede di valutazione differenziate per fasce d’età compilate dalle
insegnanti a fine anno nelle quali si analizzano i vari aspetti dei campi d’esperienza
mettendo in risalto i punti di forza dei bambini e gli obiettivi non ancora pienamente
raggiunti.

## Sezione Primavera

Sono previsti dei fascicoli personali che le educatrici compilano in tre momenti specifici:
inizio, metà e fine anno scolastico. Si analizzano i vari aspetti dei campi d’esperienza,
valutando i progressi fatti e gli obiettivi ancora da raggiungere a breve e lungo termine.

## Formazione Del Personale

La scuola coinvolge tutte le componenti della comunità educante in una formazione
permanente continua per una crescita personale e professionale, mediante mezzi
adeguati ai vari gruppi perché ognuno diventi operatore di cultura, ricco di umanità ed
esperto nel comunicarla.
L’aggiornamento professionale e le attività di formazione sono elementi di qualità
dell’Offerta Formativa: forniscono ai docenti strumenti culturali e scientifici per
supportare la sperimentazione, la ricerca-azione, l’innovazione didattica favorendo la
costruzione dell’identità dell’Istituzione scolastica; l’innalzamento della qualità della
proposta formativa e la valorizzazione professionale.
Tutto il personale è tenuto a partecipare a corsi di formazione e aggiornamento di taglio
culturale e pedagogico-didattico promossi da enti accreditati presso il MIUR (FISM,
Associazione Maestri Cattolici e altri) e a corsi di formazione obbligatoria (DL 193/07-ex
155/97 Haccp; DPR 151/11 Antincendio; DL 81/08 Sicurezza e Pronto Soccorso).

---

## Pagina 27

26

## Gli Organi Collegiali

L'opera educativa raggiunge il suo fine quando la comunità educante (amministratori,
coordinatrice, personale docente e non docente, genitori) agisce unitariamente in una
prospettiva di crescita e di educazione permanente.
ln ottemperanza alla normativa nazionale vigente e con il fine di attuare e dare
significato alla partecipazione ed alla collaborazione dei genitori nella elaborazione delle
attività e nell'organizzazione interna, nel rispetto del Progetto educativo, la Scuola si
avvale dei seguenti organi collegiali:
• CONSIGLIO DI SCUOLA O DI INTERSEZIONE, composto da:
Þ il legale rappresentante della scuola o un suo delegato;
Þ la coordinatrice didattica;
Þ il personale docente delle singole sezioni;
Þ un rappresentante per sezione dei genitori degli alunni frequentanti la scuola,
eletto dai genitori della sezione stessa;
Þ un rappresentante del personale non docente, eletto dalla sua componente.
Þ Esperti o persone qualificate circa i problemi dell'infanzia e della Scuola possono
partecipare temporaneamente e con voto consultivo alle riunioni del Consiglio di
scuola o di intersezione su proposta dello stesso e su invito dell'Ente gestore.
Il Consiglio di scuola o di intersezione dura in carica un triennio, elegge nel suo seno
il presidente e il segretario, il quale tiene il verbale delle riunioni.
I suoi membri decadono quando perdono i requisiti di eleggibilità; se uno dei
membri elettivi decade o si dimette durante il corso dell'anno viene sostituito dal
primo escluso.
Il Consiglio di scuola o di intersezione si riunisce in seduta ordinaria almeno ogni tre
mesi e in seduta straordinaria tutte le volte che la coordinatrice didattica o la
componente docente o quella dei genitori (almeno 3/5 della totalità) ne faccia
richiesta.
Le sedute ordinarie sono convocate dal presidente del Consiglio, d'intesa con il
Legale Rappresentante, con preavviso di almeno cinque giorni. Nella prima seduta
il consiglio è convocato dal legale rappresentante o da un suo delegato.
ln particolare il Consiglio di scuola o di intersezione:
Þ promuove opportune consultazioni delle componenti attraverso le assemblee
per dibattere i principali problemi e per esaminare i criteri adottati circa il
funzionamento della Scuola;
Þ favorisce e tiene rapporti con la scuola primaria anche con momenti di confronto
e di collaborazione;
Þ propone e promuove iniziative per la formazione e l'aggiornamento dei genitori;
Þ promuove attività sportive, culturali e ricreative per gli alunni;

---

## Pagina 28

27
Þ elabora il Calendario Scolastico nei termini delle normative vigenti.
•
COLLEGIO DOCENTI: è l'organo collegiale della Scuola che ha la responsabilità
dell'impostazione didattico-educativa con competenza esclusiva per quanto attiene
agli aspetti pedagogico-formativi e all'organizzazione didattica
Si riunisce regolarmente ogni mese per programmare, verificare e valutare gli
obiettivi e progettare le diverse attività per i bambini e preparare in modo adeguato
le assemblee di sezione che coinvolgono i genitori con scansione mensile.
• ASSEMBLEA DI SCUOLA E DI SEZIONE: le assemblee di scuola e di sezione sono un
momento importante nella gestione della scuola, in cui la comunità educante è
chiamata a confrontarsi sui criteri educativi didattici scelti e sui mezzi più idonei per
realizzarli e verificarli.
Þ L'assemblea di scuola è costituita dai genitori della scuola, è convocata dalla
dirigente o su richiesta dei genitori o dei rappresentanti di sezione, con preavviso
di cinque giorni, per presentare la programmazione annuale, il progetto
educativo ed il P.T.O.F. Inoltre, per un confronto e verifica sui problemi di ordine
generale per un positivo rapporto scuola-famiglia.
Þ L'assemblea di sezione è costituita dai genitori, dalla dirigente e dalle educatrici
di sezione. è convocata dalle educatrici in accordo con la dirigente o su richiesta
dei genitori o dei rappresentanti di sezione; si riunisce almeno quattro volte
all'anno:
all'inizio
dell'anno
scolastico
per
la
socializzazione
della
programmazione didattica annuale e delle attività di sezione; per informare sui
percorsi educativi didattici seguiti dalle educatrici e verificare gli obiettivi
raggiunti dai bambini secondo le fasce d'età; al termine dell'anno scolastico per
una verifica e valutazione globale.
• COMITATO DI VERIFICA, composto da:
Þ due rappresentanti dell'ente gestore;
Þ due rappresentanti dei genitori;
Þ la direttrice della scuola;
Þ un rappresentante del consiglio di circoscrizione del quartiere.
Il Comitato si riunisce almeno una volta all'anno per l'esame del bilancio preventivo
e consuntivo o tutte le volte che ne venga fatta richiesta dalla direttrice della Scuola,
dal rappresentante del Consiglio di Circoscrizione e da almeno tre componenti.
Il comitato di verifica svolge le seguenti funzioni:
Þ cerca di stabilire e mantenere un proficuo rapporto di collaborazione scuola-
quartiere.
Þ esamina e verifica gli adempimenti della gestione economica derivanti
dall'applicazione della convenzione con il comune, con particolare riferimento al
contributo annuo deliberato dal comune stesso.

---

## Pagina 29

28

## Gestione Dell'Unità Scolastica Autonoma

La Scuola dell'Infanzia S. Rita funziona con l'autorizzazione delle Autorità competenti,
inoltre:
a)
opera nel rispetto delle Indicazioni Nazionali del nuovo Sistema Scolastico;
b)
fa propri i principi contenuti nelle dichiarazioni dell'O.N.U., sui diritti dell'infanzia
e quelli sanciti dalla Costituzione Italiana;
c)
risponde al principio della pluralità delle istituzioni, espressioni delle diverse
realtà sociali.
La vigilanza igienico e sanitaria sui locali, personale e bambini della scuola è svolta
dall'ufficio Sanitario o da medici a ciò delegati, secondo le modalità previste da D.P.R.
22/12/1967 n. 15-18.
Gli ambienti per la preparazione degli alimenti destinati alla mensa scolastica e il
personale addetto sono conformi alle norme dell'H.A.C.C.P.
La scuola ha stilato il documento sulla privacy ed è depositato in direzione.
Per quanto riguarda gli infortuni a bambini e personale della scuola, risponde la
"SOCIETA' CATTOLICA Dl ASSICURAZIONE", con sede in Torino, Via Cernaia 18, no polizza
8369.
All'orario di uscita dalla scuola i bambini sono consegnati dagli insegnanti e dalle
educatrici solo ai genitori o a persona da loro delegata.
L'Ente Gestore, tramite il Comitato di Gestione, provvede alla manutenzione ordinaria e
straordinaria di locali e di spazi, al riscaldamento, all'illuminazione, alla manutenzione
ed all'acquisto di attrezzature e di mobili.

---

